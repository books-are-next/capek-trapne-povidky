<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Na zámku">
    <meta name="apple-mobile-web-app-capable" content="yes">
    <title>Na zámku</title>
    <link rel="stylesheet" href="./style/style.min.css" media="screen" integrity="sha256-EAcAoh4bH4+fb1dtQiDCgZPfIxnBnL+lbmL5Hc0pzMU=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Karel Čapek: Trapné povídky">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Trapné povídky">
    <meta property="og:title" content="Trapné povídky">
    <meta property="og:type" content="book">
    <meta property="og:book:author" content="Karel Čapek">
    <meta property="twitter:title" content="Karel Čapek: Trapné povídky">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./trapne_povidky_008.html">
    <link rel="next" href="./trapne_povidky_010.html">
    <meta name="nb-order" content="5">
    <link rel="self" href="trapne_povidky_009.html">
    <meta name="nb-identifier" content="capek-trapne-povidky-0e82910">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5814" data-nb-chars="34509">
    <nav role="doc-toc">
      <ul class="plain section">
        <li><a href="trapne_povidky_005.html">Předmluva</a></li>
        <li><a href="trapne_povidky_006.html">Otcové</a></li>
        <li><a href="trapne_povidky_007.html">Tři</a></li>
        <li><a href="trapne_povidky_008.html">Helena</a></li>
        <li><a href="trapne_povidky_009.html">Na zámku</a></li>
        <li><a href="trapne_povidky_010.html">Peníze</a></li>
        <li><a href="trapne_povidky_011.html">Surovec</a></li>
        <li><a href="trapne_povidky_012.html">Košile</a></li>
        <li><a href="trapne_povidky_013.html">Uražený</a></li>
        <li><a href="trapne_povidky_014.html">Tribunál</a></li>
        <li><a href="trapne_povidky_015.html">Ediční poznámka</a></li>
        <li><a href="trapne_povidky_016.html">Život a doba spisovatele Karla Čapka v datech</a></li>
        <li><a href="trapne_povidky_017.html">První vydání knih Karla Čapka</a></li>
        <li><a href="trapne_povidky_018.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./trapne_povidky_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="8"><span class="idea" data-nb-ref-number="1" id="idea1" data-nb-words="2" data-nb-chars="8">Na zámku</span></h1>
        <section>
          <p class="chunk" data-nb-ref-number="2" data-nb-words="40" data-nb-chars="234"><span class="idea" data-nb-ref-number="2" id="idea2" data-nb-words="40" data-nb-chars="234">„D, Mary, D,“ opakovala Olga s&nbsp;mechanickou trpělivostí. Malá Mary neochotně odklepávala na&nbsp;pianě lehounkou etudu; na&nbsp;ní&nbsp;zůstaly stát již čtrnáct dní a&nbsp;jde to&nbsp;čím dále tím hůře; Olgu pronásleduje ta&nbsp;protivná dětská melodie už&nbsp;i&nbsp;ve&nbsp;snu.</span></p>
          <p class="chunk" data-nb-ref-number="3" data-nb-words="31" data-nb-chars="158"><span class="idea" data-nb-ref-number="3" id="idea3" data-nb-words="31" data-nb-chars="158">„D, Mary, podívejte se: C&nbsp;D&nbsp;G&nbsp;D,“ předzpěvuje Olga slabým hláskem a&nbsp;přehrává na&nbsp;klavíru. „Dávejte přece pozor: C&nbsp;D&nbsp;G&nbsp;D, ale Mary! D! D! Proč hrajete pořád E?“</span></p>
          <p class="chunk" data-nb-ref-number="4" data-nb-words="76" data-nb-chars="402"><span class="idea" data-nb-ref-number="4" id="idea4" data-nb-words="76" data-nb-chars="402">Mary neví, proč hraje špatně, ví&nbsp;jenom, že&nbsp;musí hrát; její oči planou nenávistí, kope nohama do&nbsp;židle a&nbsp;v&nbsp;nejbližší chvíli uteče k&nbsp;papá; zatím umíněně hraje E&nbsp;a&nbsp;zase E. Olga už&nbsp;nedává pozor a&nbsp;vyhlíží umučenýma očima z&nbsp;okna. Svítí slunce, veliké stromy v&nbsp;parku se&nbsp;ohýbají žhavým větrem; ale ani v&nbsp;parku není volnosti, ani v&nbsp;těch režných polích za&nbsp;parkem, – ach, kdy bude už&nbsp;konec hodiny? A&nbsp;zase, zase E!</span></p>
          <p class="chunk" data-nb-ref-number="5" data-nb-words="15" data-nb-chars="91"><span class="idea" data-nb-ref-number="5" id="idea5" data-nb-words="15" data-nb-chars="91">„D, Mary, D,“ opakuje Olga plna zoufalství, a&nbsp;náhle propuká: „Vy nebudete nikdy umět hrát!“</span></p>
          <p class="chunk" data-nb-ref-number="6" data-nb-words="18" data-nb-chars="109"><span class="idea" data-nb-ref-number="6" id="idea6" data-nb-words="18" data-nb-chars="109">Děvčátko se&nbsp;vztyčilo, ožehlo Olgu pohledem rodové pýchy a&nbsp;ozvalo se: „Oč, slečno, že&nbsp;to&nbsp;neřeknete před papá?“</span></p>
          <p class="chunk" data-nb-ref-number="7" data-nb-words="40" data-nb-chars="244"><span class="idea" data-nb-ref-number="7" id="idea7" data-nb-words="40" data-nb-chars="244">Olga se&nbsp;hryzla do&nbsp;rtu. „Hrejte,“ křikla zbytečně ostře, zachytila nenávistný pohled dítěte a&nbsp;jala se&nbsp;hlasitě, netrpělivě počítat: „Jedna, dvě, tři, čtyři. Jedna, dvě, tři, čtyři. Jedna, dvě, tři, čtyři. C&nbsp;D&nbsp;G&nbsp;D. Špatně. Jedna, dvě, tři, čtyři…“</span></p>
          <p class="chunk" data-nb-ref-number="8" data-nb-words="52" data-nb-chars="289"><span class="idea" data-nb-ref-number="8" id="idea8" data-nb-words="52" data-nb-chars="289">Dveře salonu se&nbsp;zachvěly. To&nbsp;jistě starý hrabě se&nbsp;za&nbsp;nimi zase postavil, aby poslouchal. Olga ztlumila hlas: „Jedna, dvě, tři, čtyři. C&nbsp;D&nbsp;G&nbsp;D. Dobře, Mary!“ Dobře to&nbsp;sice nebylo, ale starý hrabě poslouchá. „Jedna, dvě, tři, čtyři. Teď je&nbsp;to&nbsp;dobře. Vždyť to&nbsp;není tak těžké, že? Jedna, dvě…“</span></p>
          <p class="chunk" data-nb-ref-number="9" data-nb-words="20" data-nb-chars="120"><span class="idea" data-nb-ref-number="9" id="idea9" data-nb-words="20" data-nb-chars="120">Dveře se&nbsp;rozlétly, a&nbsp;chromý hrabě vešel, lomoze svou holí. „Haha, Mary, wie gehts? Hast du&nbsp;schön gespielt!<sup id="fnref:1"><a href="#fn:1" class="footnote-ref" role="doc-noteref">1</a></sup> Že, slečno?“</span></p>
          <p class="chunk" data-nb-ref-number="10" data-nb-words="10" data-nb-chars="68"><span class="idea" data-nb-ref-number="10" id="idea10" data-nb-words="10" data-nb-chars="68">„Ó ano, pane hrabě,“ přisvědčila Olga horlivě, vstávajíc od&nbsp;klavíru.</span></p>
          <p class="chunk" data-nb-ref-number="11" data-nb-words="55" data-nb-chars="327"><span class="idea" data-nb-ref-number="11" id="idea11" data-nb-words="55" data-nb-chars="327">„Mary, du&nbsp;hast Talent,“ volal ochromený stařec, a&nbsp;pojednou – bylo to&nbsp;skoro hrozné na&nbsp;pohled: padl těžce na&nbsp;kolena, až&nbsp;podlaha zaduněla, a&nbsp;s&nbsp;jakýmsi vzlykavým vytím líbal své dítě na&nbsp;krček hlasitými, divými polibky. „Du hast Ta-lent,“ mumlal, „du bist so&nbsp;gescheit, Mary, so&nbsp;gescheit! Sag’ mal, was soll dir dein Papa schenken?“<sup id="fnref:2"><a href="#fn:2" class="footnote-ref" role="doc-noteref">2</a></sup></span></p>
          <p class="chunk" data-nb-ref-number="12" data-nb-words="13" data-nb-chars="91"><span class="idea" data-nb-ref-number="12" id="idea12" data-nb-words="13" data-nb-chars="91">„Danke, nichts,“ odpovídala Mary, krčíc lechtivě ramínky pod jeho pocely. „Ich möchte nur…“</span></p>
          <p class="chunk" data-nb-ref-number="13" data-nb-words="7" data-nb-chars="46"><span class="idea" data-nb-ref-number="13" id="idea13" data-nb-words="7" data-nb-chars="46">„Was, was möchtest du?“ žvatlal hrabě nadšeně.</span></p>
          <p class="chunk" data-nb-ref-number="14" data-nb-words="10" data-nb-chars="57"><span class="idea" data-nb-ref-number="14" id="idea14" data-nb-words="10" data-nb-chars="57">„Ich möchte nur nit so&nbsp;viel Stunden haben,“<sup id="fnref:3"><a href="#fn:3" class="footnote-ref" role="doc-noteref">3</a></sup> hodila Mary.</span></p>
          <p class="chunk" data-nb-ref-number="15" data-nb-words="13" data-nb-chars="85"><span class="idea" data-nb-ref-number="15" id="idea15" data-nb-words="13" data-nb-chars="85">„Haha, natürlich,“ smál se&nbsp;hrabě uchvácen, „nein, wie gescheit bist du!<sup id="fnref:4"><a href="#fn:4" class="footnote-ref" role="doc-noteref">4</a></sup> Že, slečno?“</span></p>
          <p class="chunk" data-nb-ref-number="16" data-nb-words="3" data-nb-chars="21"><span class="idea" data-nb-ref-number="16" id="idea16" data-nb-words="3" data-nb-chars="21">„Ano,“ vydechla Olga.</span></p>
          <p class="chunk" data-nb-ref-number="17" data-nb-words="66" data-nb-chars="402"><span class="idea" data-nb-ref-number="17" id="idea17" data-nb-words="66" data-nb-chars="402">„Wie gescheit,“ opakoval stařec a&nbsp;chtěl vstáti. Olga mu&nbsp;přiskočila na&nbsp;pomoc. „Nechat,“ křikl hrabě prudce, a&nbsp;stoje na&nbsp;kolenou a&nbsp;rukou jako zvíře, hleděl se&nbsp;vztyčiti. Olga se&nbsp;odvrátila. Tu&nbsp;sevřelo pět křečovitých prstů její paži, a&nbsp;opřen o&nbsp;ni&nbsp;celou tíhou starý hrabě vstával. Olga div neklesla pod vahou toho velikého, mrtvicí ochrnutého, strašného těla; bylo to&nbsp;nad její statečnost. Malá Mary se&nbsp;smála.</span></p>
          <p class="chunk" data-nb-ref-number="18" data-nb-words="17" data-nb-chars="98"><span class="idea" data-nb-ref-number="18" id="idea18" data-nb-words="17" data-nb-chars="98">Hrabě se&nbsp;narovnal, nasadil si&nbsp;skřipec a&nbsp;pohlédl na&nbsp;Olgu jaksi překvapen, jako by&nbsp;ji&nbsp;dosud neviděl.</span></p>
          <p class="chunk" data-nb-ref-number="19" data-nb-words="2" data-nb-chars="12"><span class="idea" data-nb-ref-number="19" id="idea19" data-nb-words="2" data-nb-chars="12">„Miss Olga?“</span></p>
          <p class="chunk" data-nb-ref-number="20" data-nb-words="3" data-nb-chars="25"><span class="idea" data-nb-ref-number="20" id="idea20" data-nb-words="3" data-nb-chars="25">„Please?“ vydechlo děvče.</span></p>
          <p class="chunk" data-nb-ref-number="21" data-nb-words="28" data-nb-chars="156"><span class="idea" data-nb-ref-number="21" id="idea21" data-nb-words="28" data-nb-chars="156">„Miss Olga, you speak too much during the lessons; you confound the child by&nbsp;your eternal admonishing. You will make me&nbsp;the pleasure to&nbsp;be&nbsp;a&nbsp;little kinder.“</span></p>
          <p class="chunk" data-nb-ref-number="22" data-nb-words="23" data-nb-chars="124"><span class="idea" data-nb-ref-number="22" id="idea22" data-nb-words="23" data-nb-chars="124">„Yes, sir,“ šeptala Olga, zardělá až&nbsp;po&nbsp;vlasy. Mary chápala, že&nbsp;papá Olgu hubuje, a&nbsp;vznešeně se&nbsp;tvářila, že&nbsp;se&nbsp;jí&nbsp;to&nbsp;netýká.</span></p>
          <p class="chunk" data-nb-ref-number="23" data-nb-words="5" data-nb-chars="37"><span class="idea" data-nb-ref-number="23" id="idea23" data-nb-words="5" data-nb-chars="37">„Tak máúcta, slečno,“ zakončil hrabě.</span></p>
          <p class="chunk" data-nb-ref-number="24" data-nb-words="22" data-nb-chars="143"><span class="idea" data-nb-ref-number="24" id="idea24" data-nb-words="22" data-nb-chars="143">Olga se&nbsp;uklonila a&nbsp;odcházela; cestou napadla ji&nbsp;potřeba pomsty, i&nbsp;obrátila se&nbsp;blýskajíc očima a&nbsp;řekla: „Mary, můžete pozdravit, když odcházím.“</span></p>
          <p class="chunk" data-nb-ref-number="25" data-nb-words="17" data-nb-chars="118"><span class="idea" data-nb-ref-number="25" id="idea25" data-nb-words="17" data-nb-chars="118">„Ja, mein Kind, das kannst du,“<sup id="fnref:5"><a href="#fn:5" class="footnote-ref" role="doc-noteref">5</a></sup> přisvědčil starý hrabě blahovolně. Mary se&nbsp;ušklíbla a&nbsp;střihla bleskurychlou poklonku.</span></p>
          <p class="chunk" data-nb-ref-number="26" data-nb-words="29" data-nb-chars="162"><span class="idea" data-nb-ref-number="26" id="idea26" data-nb-words="29" data-nb-chars="162">Sotva byla Olga za&nbsp;dveřmi, přitiskla si&nbsp;ruce na&nbsp;čelo. Och bože, nevydržím to, nevydržím! Och bože, za&nbsp;těch pět měsíců nebylo dne a&nbsp;není hodiny, aby mne netrápili…</span></p>
          <p class="chunk" data-nb-ref-number="27" data-nb-words="94" data-nb-chars="487"><span class="idea" data-nb-ref-number="27" id="idea27" data-nb-words="94" data-nb-chars="487">Ale vždyť mne netrápí, řekla si&nbsp;přecházejíc po&nbsp;studené hale s&nbsp;dlaněmi na&nbsp;skráních. Jsem cizí a&nbsp;najatý člověk, nikdo na&nbsp;mne nemyslí. Jsou jen takoví, bože, nikde není člověk tak sám jako mezi cizími lidmi! Ale Mary je&nbsp;zlá, vykřiklo to&nbsp;v&nbsp;ní&nbsp;prudce, a&nbsp;nenávidí mne; chce mne trápit a&nbsp;ví&nbsp;jak. Osvald je&nbsp;uličník, ale Mary je&nbsp;zlá; hraběnka je&nbsp;pyšná a&nbsp;uráží mne, ale Mary je&nbsp;zlá. To&nbsp;dítě, které jsem chtěla mít ráda! Dítě, se&nbsp;kterým jsem po&nbsp;celý den, po&nbsp;celý den! Bože, kolik let tu&nbsp;ještě budu?</span></p>
          <p class="chunk" data-nb-ref-number="28" data-nb-words="163" data-nb-chars="921"><span class="idea" data-nb-ref-number="28" id="idea28" data-nb-words="163" data-nb-chars="921">Dvě komorné se&nbsp;chichotaly po&nbsp;chodbě. Sotva zahlédly Olgu, umlkly a&nbsp;s&nbsp;kosým pohledem pozdravily. Olga by&nbsp;na&nbsp;ně&nbsp;málem vyjela závistí, že&nbsp;se&nbsp;smějí; chtěla jim něco zvysoka poručit, ale nevěděla co. Kdybych aspoň byla v&nbsp;čeledníku s&nbsp;těmi děvčaty, napadlo ji; kvikají tam do&nbsp;noci, klepou a&nbsp;honí se; a&nbsp;Franc, lokaj, s&nbsp;nimi, každou chvíli některá vypískne, och bože, vždyť je&nbsp;to&nbsp;odporné! Mocí se&nbsp;jí&nbsp;vnutila vzpomínka nejstrašnější; včera přistihla France s&nbsp;fickou z&nbsp;kuchyně, bylo to&nbsp;v&nbsp;prázdném hostinském pokoji vedle její ložnice; byla by&nbsp;ho&nbsp;udeřila do&nbsp;obličeje svou drobnou, vzteklou pěstí, jak se&nbsp;pitomě usmíval zapínaje se. Zaryla si&nbsp;prsty do&nbsp;tváře. Ne, ne, nevydržím tu! C&nbsp;D&nbsp;G&nbsp;D, C&nbsp;D&nbsp;G&nbsp;D… Ale ty&nbsp;služky se&nbsp;aspoň baví! Aspoň nejsou tak samy, nejedí s&nbsp;pány, melou po&nbsp;celý den a&nbsp;večer si&nbsp;potichu zpívají na&nbsp;dvoře… Kdyby mne aspoň večer vzaly mezi sebe! Sladce, hudebně jí&nbsp;zatanulo, co&nbsp;zpívaly včera dvojhlasem pod starou lípou:</span></p>
          <p class="chunk" data-nb-ref-number="29" data-nb-words="8" data-nb-chars="40"><em><span class="idea" data-nb-ref-number="29" id="idea29" data-nb-words="5" data-nb-chars="21">„… mě&nbsp;jen srdce bolí,<br></span>
<span class="idea" data-nb-ref-number="30" id="idea30" data-nb-words="3" data-nb-chars="19">plakala bych hned.“</span></em></p>
          <p class="chunk" data-nb-ref-number="30" data-nb-words="41" data-nb-chars="228"><span class="idea" data-nb-ref-number="31" id="idea31" data-nb-words="41" data-nb-chars="228">Poslouchala ve&nbsp;svém okně s&nbsp;očima plnýma slz a&nbsp;polohlasem zpívala s&nbsp;nimi; vše jim odpustila a&nbsp;vztahovala k&nbsp;nim ruce v&nbsp;horoucím přátelství. Děvčata, vždyť i&nbsp;já&nbsp;jsem jako vy! I&nbsp;já&nbsp;jsem jen děvečka služebná, a&nbsp;nejnešťastnější z&nbsp;vás!</span></p>
          <p class="chunk" data-nb-ref-number="31" data-nb-words="232" data-nb-chars="1399"><span class="idea" data-nb-ref-number="32" id="idea32" data-nb-words="232" data-nb-chars="1399">Nejnešťastnější, opakovala si&nbsp;Olga, přecházejíc po&nbsp;hale. Jak to&nbsp;řekl hrabě? „Miss Olga, mluvíte příliš mnoho při hodinách. Pletete jen to&nbsp;dítě svým – věčným – napomínáním. Uděláte mi&nbsp;to&nbsp;potěšení, že&nbsp;budete – trochu – vlídnější.“ Opakovala si&nbsp;slovo za&nbsp;slovem, aby jí&nbsp;neušla ani krůpěj trpkosti. Zatínala pěstě, planouc hněvem a&nbsp;bolestí. Ano, to&nbsp;byla její slabost: brala příliš vážně úkol vychovatelky. Přijela sem na&nbsp;zámek v&nbsp;horečce nadšení, předem zamilována do&nbsp;děvčátka, jež jí&nbsp;bude svěřeno. S&nbsp;vášní vrhla se&nbsp;tehdy do&nbsp;vyučování, horlivá, pedantická a&nbsp;plná vědomostí: nesmírně věřila ve&nbsp;význam vzdělání, ale nyní už&nbsp;jen louskala s&nbsp;nudící se&nbsp;Mary drobty počtů a&nbsp;mluvnice, vždy znovu se&nbsp;rozčilujíc, tlukouc kloubky do&nbsp;stolu a&nbsp;posléze s&nbsp;pláčem prchajíc z&nbsp;učebny, kde vítězně zůstala malá Mary se&nbsp;svým vzdorem a&nbsp;svými chybami. Zpočátku hrávala si&nbsp;s&nbsp;Mary v&nbsp;překypělé a&nbsp;vášnivé bujnosti, dětsky zaujata jejími hračkami; nakonec shledala, že&nbsp;si&nbsp;hraje sama před chladným, výsměšně znuděným pohledem děvčátka, a&nbsp;tu&nbsp;bylo po&nbsp;hrách, a&nbsp;Olga se&nbsp;vlekla za&nbsp;svou svěřenkou jako stín, nevědouc, o&nbsp;čem s&nbsp;ní&nbsp;mluvit a&nbsp;čím ji&nbsp;pobavit. Přijela až&nbsp;posvátně naplněna předsevzetím lásky, mírnosti a&nbsp;trpělivosti; nyní vizte její planoucí oči, slyšte, jak prudce a&nbsp;přerývaně bije její srdce; to&nbsp;srdce je&nbsp;s&nbsp;to&nbsp;cítit jen bolest, a&nbsp;nikoliv lásku. „Budete – trochu – vlídnější,“ opakovala si&nbsp;Olga trnouc; můj bože, dovedu to&nbsp;ještě?</span></p>
          <p class="chunk" data-nb-ref-number="32" data-nb-words="166" data-nb-chars="990"><span class="idea" data-nb-ref-number="33" id="idea33" data-nb-words="166" data-nb-chars="990">S&nbsp;tvářemi planoucími rozčilením přebíhala prostřed plechových panáků, železných rytířů, kterým se&nbsp;dříve smávala. Napadaly ji&nbsp;tisíce věcí, které mohla hraběti říci na&nbsp;jeho výtky; vyrojila se&nbsp;jí&nbsp;slova plná důstojnosti, odpovědi rozhodné a&nbsp;hrdé, které by&nbsp;navždy jí&nbsp;zjednaly váhy v&nbsp;tomto domě. Pane hrabě, mohla říci s&nbsp;hlavou vztyčenou, vím, co&nbsp;chci; chci Mary naučit přesnému pojímání všech věcí a&nbsp;přísnosti k&nbsp;sobě; chci z&nbsp;ní&nbsp;udělat člověka, který sobě nedovoluje v&nbsp;ničem pochybit. Pane hrabě, nejde o&nbsp;falešnou klávesu, nýbrž o&nbsp;falešnou výchovu; mohu Mary nemilovat a&nbsp;pak si&nbsp;nevšímat jejích chyb; ale miluju-li ji, budu k&nbsp;ní&nbsp;tak přísná, jako jsem přísná k&nbsp;sobě. – Rozjařila se&nbsp;skoro, když si&nbsp;to&nbsp;vše říkala s&nbsp;očima rozžatýma, se&nbsp;srdcem vzníceným nedávnou bolestí; ulehčilo se&nbsp;jí&nbsp;a&nbsp;pevně se&nbsp;odhodlávala, že&nbsp;už&nbsp;brzo, že&nbsp;už&nbsp;zítra s&nbsp;hrabětem o&nbsp;tom promluví. Hrabě není tak zlý, má&nbsp;své velkodušné chvíle, a&nbsp;potom, trpí tolik! Jen kdyby neměl ty&nbsp;strašné, světlé, zdrcující oči vytřeštěné za&nbsp;skřipcem!</span></p>
          <p class="chunk" data-nb-ref-number="33" data-nb-words="124" data-nb-chars="761"><span class="idea" data-nb-ref-number="34" id="idea34" data-nb-words="124" data-nb-chars="761">Vyšla před zámek, oslněna sluncem; dláždění před chvílí zkropené se&nbsp;lesklo a&nbsp;vlhce dýchalo. „Pozor, slečno,“ křikl mutující hlas Osvaldův a&nbsp;současně vletěl mokrý kopací míč do&nbsp;bílé sukně Olžiny. Osvald se&nbsp;zachechtl, ale přestal, když viděl ustrnutí ubohé dívky. Sukně byla docela pomazána blátem; Olga ji&nbsp;zvedla a&nbsp;beze slova výčitky zavzlykla. Osvald zčervenal a&nbsp;zajíkal se: „Já jsem vás neviděl, slečno.“ „Beg your pardon, Miss…,“ ozval se&nbsp;Osvaldův učitel, Mister Kennedy, který se&nbsp;v&nbsp;bílé košili a&nbsp;bílých kalhotech válel na&nbsp;záhonu trávy; jediným pohybem vyskočil, dal Osvaldovi pohlavek a&nbsp;šel si&nbsp;zase lehnout. Olga viděla jen svou sukni; měla tak ráda ty&nbsp;bílé šaty. Beze slova se&nbsp;obrátila a&nbsp;šla domů, vší silou se&nbsp;přemáhajíc, aby jí&nbsp;nevyhrkly slzy hned cestou.</span></p>
          <p class="chunk" data-nb-ref-number="34" data-nb-words="37" data-nb-chars="226"><span class="idea" data-nb-ref-number="35" id="idea35" data-nb-words="37" data-nb-chars="226">Hrdlo se&nbsp;jí&nbsp;užuž chvělo potřebou pláče, když otevírala dveře svého pokoje. Tu&nbsp;stanula v&nbsp;úžase, stěží chápajíc, co&nbsp;se&nbsp;děje; prostřed pokoje seděla na&nbsp;židli paní hraběnka a&nbsp;komorná před ní&nbsp;přehrabávala její, Olžinu, šatní skříň…</span></p>
          <p class="chunk" data-nb-ref-number="35" data-nb-words="10" data-nb-chars="64"><span class="idea" data-nb-ref-number="36" id="idea36" data-nb-words="10" data-nb-chars="64">„Ah, c’est vous,“<sup id="fnref:6"><a href="#fn:6" class="footnote-ref" role="doc-noteref">6</a></sup> přivítala ji, aniž se&nbsp;ohlédla, paní hraběnka.</span></p>
          <p class="chunk" data-nb-ref-number="36" data-nb-words="13" data-nb-chars="87"><span class="idea" data-nb-ref-number="37" id="idea37" data-nb-words="13" data-nb-chars="87">„Oui, madame la&nbsp;comtesse,“<sup id="fnref:7"><a href="#fn:7" class="footnote-ref" role="doc-noteref">7</a></sup> dostala Olga ze&nbsp;sebe, sotva dýchajíc, s&nbsp;očima vytřeštěnýma.</span></p>
          <p class="chunk" data-nb-ref-number="37" data-nb-words="11" data-nb-chars="72"><span class="idea" data-nb-ref-number="38" id="idea38" data-nb-words="11" data-nb-chars="72">Komorná vyndala celou náruč šatů. „Hraběcí milosti, tady to&nbsp;jistě není.“</span></p>
          <p class="chunk" data-nb-ref-number="38" data-nb-words="27" data-nb-chars="178"><span class="idea" data-nb-ref-number="39" id="idea39" data-nb-words="27" data-nb-chars="178">„Tak je&nbsp;dobže,“ odpověděla hraběnka a&nbsp;těžce vstávala k&nbsp;odchodu. Ustrnulá Olga ani nevzpomněla, aby jí&nbsp;ustoupila ze&nbsp;dveří. Hraběnka se&nbsp;zastavila tři kroky před ní. „Mademoiselle?“</span></p>
          <p class="chunk" data-nb-ref-number="39" data-nb-words="2" data-nb-chars="14"><span class="idea" data-nb-ref-number="40" id="idea40" data-nb-words="2" data-nb-chars="14">„Oui, Madame.“</span></p>
          <p class="chunk" data-nb-ref-number="40" data-nb-words="7" data-nb-chars="51"><span class="idea" data-nb-ref-number="41" id="idea41" data-nb-words="7" data-nb-chars="51">„Vous n’attendez pas, peut-ętre, que je&nbsp;m’excuse?“<sup id="fnref:8"><a href="#fn:8" class="footnote-ref" role="doc-noteref">8</a></sup></span></p>
          <p class="chunk" data-nb-ref-number="41" data-nb-words="5" data-nb-chars="34"><span class="idea" data-nb-ref-number="42" id="idea42" data-nb-words="5" data-nb-chars="34">„Non, non, Madame!“ zvolala dívka.</span></p>
          <p class="chunk" data-nb-ref-number="42" data-nb-words="15" data-nb-chars="89"><span class="idea" data-nb-ref-number="43" id="idea43" data-nb-words="15" data-nb-chars="89">„Alors il&nbsp;n’y a&nbsp;pas pourquoi me&nbsp;barrer le&nbsp;passage,“<sup id="fnref:9"><a href="#fn:9" class="footnote-ref" role="doc-noteref">9</a></sup> zahrčela hraběnka svými hrdelními r.</span></p>
          <p class="chunk" data-nb-ref-number="43" data-nb-words="22" data-nb-chars="146"><span class="idea" data-nb-ref-number="44" id="idea44" data-nb-words="22" data-nb-chars="146">„Ah pardon, Madame la&nbsp;comtesse,“ zašeptala Olga okamžitě ustupujíc. Hraběnka a&nbsp;komorná vyšly; zůstaly jen šatečky rozházené po&nbsp;stole a&nbsp;na&nbsp;posteli.</span></p>
          <p class="chunk" data-nb-ref-number="44" data-nb-words="114" data-nb-chars="707"><span class="idea" data-nb-ref-number="45" id="idea45" data-nb-words="114" data-nb-chars="707">Olga sedla na&nbsp;židli jako dřevěná; pláč ji&nbsp;přešel. Prohlížely jí&nbsp;skříně jako zlodějské panské. „Snad nečekáte, že&nbsp;se&nbsp;omluvím?“ Ne, ne, paní hraběnko; chraň bůh, abyste se&nbsp;omlouvala děvčeti placenému! Tady jsou ještě mé&nbsp;kapsy, tady má&nbsp;peněženka; prohlédněte si&nbsp;všechno, abyste viděla, co&nbsp;jsem ukradla. Jsem chudá a&nbsp;zajisté nepoctivá. Strnulýma očima hleděla Olga do&nbsp;země. Nyní konečně věděla, proč již tolikrát našla své šaty a&nbsp;prádlo jaksi přeházené. A&nbsp;já&nbsp;jím s&nbsp;nimi u&nbsp;jednoho stolu! odpovídám, usmívám se, dělám společnici, nutím se&nbsp;k&nbsp;veselí… Bezmezné ponížení zalilo Olgu. Její oči byly široce vytřeštěné a&nbsp;suché, její ruce sevřené na&nbsp;prsou; nebyla schopna myšlenky, jen srdce jí&nbsp;tlouklo bolestně a&nbsp;hrozně.</span></p>
          <p class="chunk" data-nb-ref-number="45" data-nb-words="54" data-nb-chars="354"><span class="idea" data-nb-ref-number="46" id="idea46" data-nb-words="54" data-nb-chars="354">Moucha usedla na&nbsp;sepjaté ruce, třela si&nbsp;hlavičku, stříhala křídly, přebíhala; ruce se&nbsp;nepohnuly. Chvílemi bouchlo kopyto nebo zařinčel řetěz ve&nbsp;stáji. Z&nbsp;bufetu zvonilo nádobí, nad parkem zakřičel ostříž, daleko na&nbsp;zatáčce pískal vlak. Konečně bylo to&nbsp;již mouše příliš dlouhé, trhla křídly a&nbsp;vyletěla otevřeným oknem. Naprosté ticho se&nbsp;napjalo přes zámek.</span></p>
          <p class="chunk" data-nb-ref-number="46" data-nb-words="87" data-nb-chars="489"><span class="idea" data-nb-ref-number="47" id="idea47" data-nb-words="87" data-nb-chars="489">Jedna, dvě, tři, čtyři. Čtyři hodiny. S&nbsp;hlasitým zíváním jde kuchařka vařit svačinu. Rychlé kroky běží po&nbsp;dvoře, u&nbsp;studně skřípe rumpál, trochu chvatu se&nbsp;pohnulo domem. Olga se&nbsp;zvedla, přejela si&nbsp;dlaněmi čelo jako bez paměti a&nbsp;jala se&nbsp;pěkně srovnávat své šaty na&nbsp;stole. Pak klekla k&nbsp;prádelníku, vyndávala si&nbsp;prádlo a&nbsp;kladla je&nbsp;na&nbsp;postel. Své knížky složila na&nbsp;židle, a&nbsp;když byla hotova, stála nad tím vším jako nad troskami Jeruzaléma a&nbsp;třela si&nbsp;čelo: Co&nbsp;s&nbsp;tím vlastně chci? Proč to&nbsp;dělám?</span></p>
          <p class="chunk" data-nb-ref-number="47" data-nb-words="71" data-nb-chars="398"><span class="idea" data-nb-ref-number="48" id="idea48" data-nb-words="71" data-nb-chars="398">Ale vždyť se&nbsp;budu stěhovat, odpověděl v&nbsp;ní&nbsp;jakýsi jasný hlas. Dám výpověď na&nbsp;hodinu a&nbsp;odjedu zítra ráno v&nbsp;pět hodin. Starý Vavrys mně odveze kufry na&nbsp;dráhu. Ale to&nbsp;nejde, bránila se&nbsp;Olga zaraženě; kam bych šla odtud? Co&nbsp;si&nbsp;počnu bez místa? – Domů půjdu, odpovídal hlas, který vše už&nbsp;rozvážil. Maminka bude sice plakat, ale táta mne pochválí. Dobře tak, dceruško, řekne, lepší čest nežli dobrá mísa.</span></p>
          <p class="chunk" data-nb-ref-number="48" data-nb-words="52" data-nb-chars="308"><span class="idea" data-nb-ref-number="49" id="idea49" data-nb-words="52" data-nb-chars="308">Ale tatínku, namítala Olga s&nbsp;tichou a&nbsp;hrdou radostí, co&nbsp;tedy budu dělat? – Do&nbsp;továrny půjdeš, odpovídal hlas, který vše uvážil; rukama budeš dělat, budeš brát týdně mzdu a&nbsp;mamince doma pomůžeš; je&nbsp;stará a&nbsp;slabá. Prádlo vypereš a&nbsp;podlahu utřeš; unavená budeš spát a&nbsp;hladová budeš jíst. Dceruško, pojedeš domů!</span></p>
          <p class="chunk" data-nb-ref-number="49" data-nb-words="72" data-nb-chars="385"><span class="idea" data-nb-ref-number="50" id="idea50" data-nb-words="72" data-nb-chars="385">Olga rozpřáhla ruce v&nbsp;úchvatu radosti. Odtud, odtud! A&nbsp;zítra večer už&nbsp;budu doma! Jak jen je&nbsp;možno, že&nbsp;jsem na&nbsp;to&nbsp;nepřišla dávno? Jak jsem to&nbsp;vydržela? Hned teď, hned po&nbsp;svačině dám výpověď a&nbsp;pojedu domů; večer si&nbsp;všechno složím, přivedu sem hraběnku a&nbsp;ukážu jí: tohle si&nbsp;vezu domů; je-li jen nitka vaše, utrhněte si&nbsp;ji; jen tohle bláto na&nbsp;šatech je&nbsp;vaše, paní hraběnko, a&nbsp;to&nbsp;si&nbsp;odvezu.</span></p>
          <p class="chunk" data-nb-ref-number="50" data-nb-words="58" data-nb-chars="321"><span class="idea" data-nb-ref-number="51" id="idea51" data-nb-words="58" data-nb-chars="321">Ruměná radostí, strhovala Olga ze&nbsp;sebe potřísněné šaty. Zítra, zítra! Schovám se&nbsp;v&nbsp;koutě vagonu, nikdo mne ani neuvidí; jako pták z&nbsp;klece uletím. Přišel na&nbsp;ni&nbsp;uličnický rozmar, hvízdala a&nbsp;vázala si&nbsp;červenou kravatu. Smála se&nbsp;na&nbsp;sebe do&nbsp;zrcadla, pyšná, s&nbsp;hřívou rozevlátou, a&nbsp;pískala co&nbsp;nejsilněji mohla: C&nbsp;D&nbsp;G&nbsp;D, C&nbsp;D&nbsp;G&nbsp;D.</span></p>
          <p class="chunk" data-nb-ref-number="51" data-nb-words="68" data-nb-chars="441"><span class="idea" data-nb-ref-number="52" id="idea52" data-nb-words="68" data-nb-chars="441">Po&nbsp;dvoře běží kvapem lidé; chraptivý gong volá k&nbsp;svačině. Olga letí po&nbsp;schodech, neboť nechce si&nbsp;naposled odepřít podívanou na&nbsp;slavnostní vstup hraběcí rodiny. Tu, ejhle, sestupuje starý hrabě, poloochromený, opřen o&nbsp;rámě vyčouhlého Osvalda. Paní hraběnka s&nbsp;těžkým, nadmutým, nemocným životem zle se&nbsp;vadí s&nbsp;Mary, potrhávajíc ji&nbsp;za&nbsp;stuhu ve&nbsp;vlasech. Vzadu klackuje se&nbsp;atletický Mister Kennedy, svrchovaně lhostejný ke&nbsp;všemu, co&nbsp;se&nbsp;kolem děje.</span></p>
          <p class="chunk" data-nb-ref-number="52" data-nb-words="11" data-nb-chars="64"><span class="idea" data-nb-ref-number="53" id="idea53" data-nb-words="11" data-nb-chars="64">Starý kavalír hnal se&nbsp;první ke&nbsp;dveřím, otevřel a&nbsp;řekl: „Madame?“</span></p>
          <p class="chunk" data-nb-ref-number="53" data-nb-words="7" data-nb-chars="45"><span class="idea" data-nb-ref-number="54" id="idea54" data-nb-words="7" data-nb-chars="45">Paní hraběnka těžkými kroky vešla do&nbsp;jídelny.</span></p>
          <p class="chunk" data-nb-ref-number="54" data-nb-words="82" data-nb-chars="504"><span class="idea" data-nb-ref-number="55" id="idea55" data-nb-words="82" data-nb-chars="504">„Mademoiselle?“ ohlédl se&nbsp;hrabě po&nbsp;Olze. Olga vešla s&nbsp;hlavou vztyčenou. Za&nbsp;ní&nbsp;hrabě, Kennedy, Mary, Osvald. Hrabě usedl v&nbsp;čelo stolu, po&nbsp;pravici hraběnka, po&nbsp;levici Olga. Hraběnka zazvonila. Vešly komorné, s&nbsp;očima sklopenýma, kroky neslyšnými, jako loutky, jež neslyší než rozkaz a&nbsp;nevidí než pokyn; jako by&nbsp;tyto mladé rty nikdy se&nbsp;neozvaly a&nbsp;tato sklopená víčka nikdy se&nbsp;nepozvedla v&nbsp;pohledu, jenž by&nbsp;projevil zájem či&nbsp;porozumění. Olga se&nbsp;zarývala očima do&nbsp;této němohry, „abych to&nbsp;už&nbsp;nikdy nezapomněla…“</span></p>
          <p class="chunk" data-nb-ref-number="55" data-nb-words="6" data-nb-chars="42"><span class="idea" data-nb-ref-number="56" id="idea56" data-nb-words="6" data-nb-chars="42">„Du beurre, Mademoiselle?“ tázal se&nbsp;hrabě.</span></p>
          <p class="chunk" data-nb-ref-number="56" data-nb-words="83" data-nb-chars="499"><span class="idea" data-nb-ref-number="57" id="idea57" data-nb-words="83" data-nb-chars="499">„Merci.“ Pila holý čaj se&nbsp;suchým chlebem; za&nbsp;týden, jiskřilo v&nbsp;ní&nbsp;jaře, budu chodit do&nbsp;továrny. Zatím hrabě namáhavě pracuje svým falešným chrupem, hraběnka nejí, Osvald polévá ubrus kakaem, Mary nechává všeho, aby cucala cukrátka, a&nbsp;jen Mister Kennedy si&nbsp;maže na&nbsp;centimetry másla na&nbsp;svůj krajíček. Vítězné opovržení všemi a&nbsp;vším naplnilo srdce Olžino. Ubozí lidé, zítra budu jediná z&nbsp;vás volná; s&nbsp;hrůzou si&nbsp;vzpomenu na&nbsp;vaši večeři, při níž si&nbsp;nemáte čeho říci, abyste si&nbsp;ponaříkali nebo se&nbsp;zasmáli.</span></p>
          <p class="chunk" data-nb-ref-number="57" data-nb-words="288" data-nb-chars="1802"><span class="idea" data-nb-ref-number="58" id="idea58" data-nb-words="288" data-nb-chars="1802">S&nbsp;celou svou povýšeností padla Olga na&nbsp;Mistra Kennedyho. Nenáviděla ho&nbsp;srdečně od&nbsp;prvního dne; nenáviděla jeho lhostejnou snadnost, se&nbsp;kterou tu&nbsp;dovedl žít po&nbsp;svém, ani za&nbsp;mák se&nbsp;neohlížeje na&nbsp;nikoho; nenáviděla ho, že&nbsp;nikdo si&nbsp;na&nbsp;něho netroufal a&nbsp;že&nbsp;všechno přezíral svou netečnou svrchovaností. Byl tu&nbsp;bůhví proč; boxoval brutálně s&nbsp;Osvaldem, jezdil s&nbsp;ním na&nbsp;koni, nechával se&nbsp;od&nbsp;něho zbožňovat; šel střílet, kdy se&nbsp;mu&nbsp;zachtělo, a&nbsp;válel-li se&nbsp;někde v&nbsp;parku, nic jím nemohlo hnouti. Někdy, byl-li sám, sedl si&nbsp;ke&nbsp;klavíru a&nbsp;improvizoval; hrál dokonale, ale bez citu, nemysle než na&nbsp;sebe; tu&nbsp;naslouchávala Olga potají, přímo uražena, že&nbsp;nemůže proniknouti v&nbsp;tuto chladnou, složitou, sobeckou hudbu. Nevšímal si&nbsp;nikoho a&nbsp;ničeho; byl-li přímo otázán, stěží odvalil rty, aby řekl „yes“ nebo „no“. Mladý silák, krutý, ješitný a&nbsp;líný, dělal vše jako z&nbsp;milosti; někdy starý hrabě se&nbsp;odvážil požádati ho&nbsp;o&nbsp;partii šachu; tu&nbsp;Mister Kennedy beze slova sedl k&nbsp;šachovnici a&nbsp;několika nerozmyšleně prudkými, strašně surovými tahy dal šach mat starému pánovi, který se&nbsp;potil úzkostí a&nbsp;breptal jako dítě, rozmýšleje se&nbsp;pln rozčilení půl hodiny před každým tahem desetkrát braným zpátky. Olga s&nbsp;netajeným vztekem přihlížívala k&nbsp;tomuto nerovnému zápasu; sama někdy hrávala v&nbsp;šachy s&nbsp;hrabětem, hráčem dobrým a&nbsp;rozmyslným, a&nbsp;tu&nbsp;bývaly to&nbsp;nekonečné partie plné meditací a&nbsp;rozvážných plánů, jež prohlédnouti znamenalo polichotiti chytrosti spoluhráče a&nbsp;oceniti jeho hru. Olga se&nbsp;neptala, jaké má&nbsp;k&nbsp;tomu právo, ale cítila se&nbsp;nadmíru nadřaděna celému panu Kennedymu s&nbsp;jeho dokonalostmi, jež ho&nbsp;nestály nejmenší námahy, s&nbsp;jeho sebejistotou a&nbsp;suverénní povýšeností, kterou všechny ovládal; pohrdala jím a&nbsp;dávala mu&nbsp;to&nbsp;cítit; ano, celá její dívčí pýcha a&nbsp;domýšlivost, tolikrát denně poražená, oživovala v&nbsp;tomto okázalém opovržení.</span></p>
          <p class="chunk" data-nb-ref-number="58" data-nb-words="32" data-nb-chars="204"><span class="idea" data-nb-ref-number="59" id="idea59" data-nb-words="32" data-nb-chars="204">Zatím Mister Kennedy svačil s&nbsp;mohutným klidem, pranic nedbaje vražedných pohledů planoucí Olgy. Ignoruje, myslila si&nbsp;Olga vzníceně; a&nbsp;zatím každé noci, když jde spát, klepá na&nbsp;mé&nbsp;dveře: „Open, miss Olga…“</span></p>
          <p class="chunk" data-nb-ref-number="59" data-nb-words="280" data-nb-chars="1667"><span class="idea" data-nb-ref-number="60" id="idea60" data-nb-words="280" data-nb-chars="1667">Skutečně, to&nbsp;bylo jedno z&nbsp;tajemství zámku, a&nbsp;Olga ani netušila, jak velice toto tajemství bavilo v&nbsp;čeledníku. Mladý anglicky chlapík, který až&nbsp;urážejícím způsobem nedbal komorných, již hezky dlouho vedl tyto tajné spády. Byla to&nbsp;jeho „fancy“, že&nbsp;mu&nbsp;museli upravit pokoj ve&nbsp;věži zámku, kde, jak se&nbsp;po&nbsp;generace říkalo, straší. Olga ovšem nevěřila v&nbsp;strašidla a&nbsp;viděla v&nbsp;Kennedyho rozmaru jen komedii renomisty; což jí&nbsp;nevadilo, aby se&nbsp;v&nbsp;noci nebála na&nbsp;schodech a&nbsp;na&nbsp;chodbě až&nbsp;k&nbsp;smrti. Ostatně je&nbsp;svatá pravda, že&nbsp;bývalo v&nbsp;noci slyšeti zvuky, jež nestačilo uvésti na&nbsp;Francovy zálety ani na&nbsp;horší ještě erotiku ženských pokojů. Zkrátka jedné noci, když Olga již ležela, pan Kennedy ťukal na&nbsp;její dveře: „Open, miss Olga.“ Olga tehdy hodila na&nbsp;sebe župánek a&nbsp;ptala se&nbsp;štěrbinou dveří, co&nbsp;chce. Tu&nbsp;Mister Kennedy začal mlíti spoustu anglických pošetilostí, z&nbsp;nichž rozuměla sotva čtvrtině, ale nicméně tolik, aby pochopila, že&nbsp;ji&nbsp;jmenuje „sladkou Olgou“ („sweet Aulga“) a&nbsp;jinými důležitými názvy; to&nbsp;stačilo, aby mu&nbsp;zabouchla dveře před nosem a&nbsp;zamkla se, načež ráno, při prvém setkání, tázala se&nbsp;ho&nbsp;celou přísnou, nesmírnou širokostí svých očí, co&nbsp;to&nbsp;v&nbsp;noci dělal u&nbsp;jejích dveří? Mister Kennedy nepovažoval dle všeho za&nbsp;nutno vysvětlovat nebo vůbec dát najevo, že&nbsp;se&nbsp;na&nbsp;něco pamatuje; ale od&nbsp;toho dne ťukal denně, říkal „Open, miss Olga“, zkoušel kliku a&nbsp;drmolil nejšprýmovnějším způsobem, zatímco Olga ve&nbsp;své posteli, přitahujíc si&nbsp;pokrývku až&nbsp;po&nbsp;bradu, křičela v&nbsp;slzách „You’re a&nbsp;rascal“ nebo „Vy jste blázen“ ve&nbsp;všech odstínech, které pro toto slovo má&nbsp;jen angličtina, – až&nbsp;k&nbsp;zoufalství rozhorlena, že&nbsp;ten ničema a&nbsp;blázen se&nbsp;směje. Byl to&nbsp;jeho jediný smích za&nbsp;celý den.</span></p>
          <p class="chunk" data-nb-ref-number="60" data-nb-words="64" data-nb-chars="364"><span class="idea" data-nb-ref-number="61" id="idea61" data-nb-words="64" data-nb-chars="364">Olga pásla se&nbsp;nyní svítícíma očima na&nbsp;panu Kennedym. Až&nbsp;zvedne oči, řekla si, zeptám se&nbsp;ho&nbsp;tady, přede všemi: Pane Kennedy, pročpak se&nbsp;každé noci dobýváte do&nbsp;mého pokoje? Bude to&nbsp;skandál; ale než půjdu, povím ještě jiné věci. – Chuť pomsty ji&nbsp;rozjařovala. Tu&nbsp;zvedl Mister Kennedy oči, ocelově modré a&nbsp;klidné; Olga již pohnula rty, a&nbsp;náhle se&nbsp;zarděla. Vzpomněla si…</span></p>
          <p class="chunk" data-nb-ref-number="61" data-nb-words="241" data-nb-chars="1511"><span class="idea" data-nb-ref-number="62" id="idea62" data-nb-words="241" data-nb-chars="1511">Byly tím vinny ty&nbsp;krásné měsíční noci asi před týdnem. Nevýslovně kouzelné noci, noci jasného úplňku v&nbsp;plném létě, noci stříbrné, pohansky svaté noci měsíční! Olga se&nbsp;potloukala před zámkem, neměla odvahy jít spát v&nbsp;noci tak čarodějné; byla sama a&nbsp;šťastna, plna okřídleného úžasu nad přemírou krásy, jež zaplavila spící svět. Pomalu, s&nbsp;hrůzou plnou rozkoše se&nbsp;odvážila sejít do&nbsp;parku. Viděla břízy krasavice a&nbsp;přečerné duby na&nbsp;stříbrných lukách, tajůplné stíny a&nbsp;zázračné světlo; bylo to&nbsp;více, než možno snésti. Pustila se&nbsp;přes velikou louku k&nbsp;bazénu s&nbsp;vodotryskem; a&nbsp;když obešla křoví, spatřila na&nbsp;okruží bazénu bělostnou sochu nahého muže, s&nbsp;tváří zdviženou k&nbsp;úplňku, ruce založené za&nbsp;hlavou, mocný hrudník silně sklenutý nad úzkým břichem. Byl to&nbsp;pan Kennedy. Olga nebyla pošetilé děvče, nevykřikla a&nbsp;nedala se&nbsp;na&nbsp;útěk. Přivřenýma očima zírala nepohnutě na&nbsp;bílou postavu. Socha žila usilovným pohybem svalstva. Od&nbsp;lýtek stoupala vlna postupně napínaných svalů přes stehna a&nbsp;břicho na&nbsp;hrudník a&nbsp;přelila se&nbsp;do&nbsp;krásných přesilných paží; a&nbsp;opět nová muskulární vlna zvedala se&nbsp;od&nbsp;štíhlých lýtek nahoru, až&nbsp;znovu naplnila balvanitě vytesané bicepsy. Mister Kennedy cvičil svým způsobem, nehýbaje se&nbsp;z&nbsp;místa. Náhle se&nbsp;pohnul, zvedl ruce a&nbsp;pozpátku sebou hodil do&nbsp;bazénu. Voda vystříkla, zatřpytila se, zašuměla. Olga se&nbsp;potichu ztratila a&nbsp;nemyslíc již na&nbsp;tajůplné a&nbsp;děsivé stíny noční brala se&nbsp;přímo domů; kupodivu, neviděla již břízek krasavic a&nbsp;starých dubů na&nbsp;stříbrných pažitech. To&nbsp;bylo prvé, proč se&nbsp;zarděla.</span></p>
          <p class="chunk" data-nb-ref-number="62" data-nb-words="323" data-nb-chars="1915"><span class="idea" data-nb-ref-number="63" id="idea63" data-nb-words="323" data-nb-chars="1915">Věru nevěděla, proč se&nbsp;vlastně rdí; na&nbsp;věci nebylo nic, zač se&nbsp;styděti, tolik podivné krásy bylo v&nbsp;tom dobrodružství. Avšak stalo se&nbsp;něco horšího, a&nbsp;sice hnedle den nato. Byla noc spanilá a&nbsp;jasná; Olga opět se&nbsp;procházela před zámkem, ale do&nbsp;parku ovšem již nešla; myslela na&nbsp;pana Kennedyho, který se&nbsp;snad dnes zase koupá, na&nbsp;tajemnou hloubi parku, na&nbsp;bílou sochu mladého muže; když se&nbsp;k&nbsp;ní&nbsp;blížila klepavá klíčnice, vyhnula se, neboť chtěla být sama. A&nbsp;pak se&nbsp;udělalo pozdě, jedenáct hodin, a&nbsp;Olga se&nbsp;bála jít sama po&nbsp;schodech a&nbsp;chodbách domů. Kennedy se&nbsp;vracel z&nbsp;parku, s&nbsp;rukama v&nbsp;kapsách; když uviděl Olgu, chtěl začít se&nbsp;svým bizarním nočním dvořením, ale Olga mu&nbsp;uťala řeč a&nbsp;nařídila dosti velitelsky, aby jí&nbsp;posvítil domů. Kennedy, jaksi zaražen, nesl svíci a&nbsp;nemluvil; a&nbsp;když byli u&nbsp;jejích dveří, řekl velmi krotce „good night“. Olga se&nbsp;prudce obrátila, vrhla na&nbsp;něho pohled nepřirozeně ztemnělý a&nbsp;jako beze smyslů vjela mu&nbsp;plnou rukou do&nbsp;vlasů. Byly vlhké a&nbsp;měkce chundelaté jako srst mladého vykoupaného novofundlanďana. Olga zasykla rozkoší a&nbsp;nevědouc, co&nbsp;činí, rvala za&nbsp;ně&nbsp;silně. Než se&nbsp;vzpamatoval, bouchla dveřmi a&nbsp;zamkla se. Mister Kennedy šel domů jako zařezaný; teprve za&nbsp;půl hodiny se&nbsp;vrátil ke&nbsp;dveřím, byl bos a&nbsp;snad polosvlečen a&nbsp;tichounce klepal šeptaje: „Olga, oh&nbsp;Olga…“ Olga se&nbsp;neozvala, a&nbsp;pan Kennedy se&nbsp;konečně odkradl. To&nbsp;byla událost, za&nbsp;kterou se&nbsp;Olga nyní tak styděla. Byla to&nbsp;ovšem hloupost hanebná, Olga by&nbsp;se&nbsp;chtěla propadnout za&nbsp;to, co&nbsp;provedla, a&nbsp;mstila se&nbsp;aspoň na&nbsp;panu Kennedym, jenž tím byl jaksi vinen, opovržením dvojnásobným. Příští noci vzala si&nbsp;do&nbsp;svého pokoje huňatého pinče Frice; když Kennedy přišel ťukat, spustil Fric řev strašlivý. Po&nbsp;několik dní dával pak Mister Kennedy pokoj; nyní již zase dvakráte přišel a&nbsp;drmolil způsobem nejlyričtějším, zatímco Olga, znechucena již a&nbsp;plna štítivého záští k&nbsp;tomu nestoudnému člověku, si&nbsp;zakrývala uši poduškou, aby nic neslyšela.</span></p>
          <p class="chunk" data-nb-ref-number="63" data-nb-words="99" data-nb-chars="564"><span class="idea" data-nb-ref-number="64" id="idea64" data-nb-words="99" data-nb-chars="564">To&nbsp;bylo, na&nbsp;mou čest, vše, co&nbsp;se&nbsp;stalo mezi Olgou a&nbsp;panem Kennedym; a&nbsp;proto bylo Olze tak nevýslovně trapno, že&nbsp;se&nbsp;začervenala před jeho pohledem, a&nbsp;byla by&nbsp;se&nbsp;za&nbsp;to&nbsp;tloukla. Hnětla se&nbsp;nesmírně ve&nbsp;svém nedůtklivě panenském srdci. Tím lépe, řekla si, že&nbsp;odjedu; i&nbsp;kdyby pro nic jiného, tož pro toho člověka. Cítila se&nbsp;již znavena tím denním zápasem a&nbsp;ponížena svou malomocí; do&nbsp;hrdla stoupal jí&nbsp;příval nechuti a&nbsp;odporu takového, že&nbsp;by&nbsp;vykřikla. Sláva tobě, Bože, nutila se&nbsp;k&nbsp;lehkosti, že&nbsp;již odjedu; kdybych jen den ještě zůstala, udělala bych skandál nejhroznější.</span></p>
          <p class="chunk" data-nb-ref-number="64" data-nb-words="4" data-nb-chars="36"><span class="idea" data-nb-ref-number="65" id="idea65" data-nb-words="4" data-nb-chars="36">„Prenez des prunes, Mademoiselle.“<sup id="fnref:10"><a href="#fn:10" class="footnote-ref" role="doc-noteref">10</a></sup></span></p>
          <p class="chunk" data-nb-ref-number="65" data-nb-words="2" data-nb-chars="17"><span class="idea" data-nb-ref-number="66" id="idea66" data-nb-words="2" data-nb-chars="17">„Pardon, Madame?“</span></p>
          <p class="chunk" data-nb-ref-number="66" data-nb-words="3" data-nb-chars="20"><span class="idea" data-nb-ref-number="67" id="idea67" data-nb-words="3" data-nb-chars="20">„Prenez des prunes.“</span></p>
          <p class="chunk" data-nb-ref-number="67" data-nb-words="5" data-nb-chars="37"><span class="idea" data-nb-ref-number="68" id="idea68" data-nb-words="5" data-nb-chars="37">„Merci, merci, Madame la&nbsp;comtesse.“<sup id="fnref:11"><a href="#fn:11" class="footnote-ref" role="doc-noteref">11</a></sup></span></p>
          <p class="chunk" data-nb-ref-number="68" data-nb-words="329" data-nb-chars="2011"><span class="idea" data-nb-ref-number="69" id="idea69" data-nb-words="329" data-nb-chars="2011">Odpoutala se&nbsp;od&nbsp;pana Kennedyho a&nbsp;padla na&nbsp;hezkou tvář Osvaldovu. Maličko potěšilo se&nbsp;její srdce přívětivou něhou. Nebylo jí&nbsp;tajno, že&nbsp;chlapec je&nbsp;do&nbsp;ní&nbsp;svým způsobem zamilován; nedovedl to&nbsp;arciť přiznati jinak než zbytečnou hrubostí a&nbsp;uhýbavýma očima. Zato Olga ho&nbsp;trápívala se&nbsp;zvláštní rozkoší; kladla mu&nbsp;ruku kolem jeho pěkné, jemné šíje a&nbsp;táhla ho&nbsp;s&nbsp;sebou parkem, nezřízeně se&nbsp;bavíc jeho mručivou a&nbsp;blaženou zuřivostí. Hleďte, teď právě, cítě její pohled, spolkl ohromné sousto a&nbsp;vztekle vykoukl. Ubohý Osvalde! Co&nbsp;z&nbsp;tebe bude tady, v&nbsp;tom strašném domě, ty&nbsp;dítě, jež právě se&nbsp;přelamuješ v&nbsp;mladíka, stonajíc současně přemírou útlosti i&nbsp;sveřeposti? Jak se&nbsp;probudí tvé srdce, jaké příklady uvidíš? Stesk rozladění dotkl se&nbsp;Olgy. Přednedávnem vešla do&nbsp;pokoje Osvaldova a&nbsp;přistihla ho, kterak se&nbsp;strká a&nbsp;boxuje s&nbsp;komornou Paulínou, nejhorší z&nbsp;děvčat. Ach, rozumí se, byla to&nbsp;dětská hra rvavého štěněte; ale neměl se&nbsp;Osvald zapálit, neměla Paulína mít oči a&nbsp;tváře tak roznícené, nemělo to&nbsp;zkrátka tak být, a&nbsp;vůbec, vůbec to&nbsp;nemělo být. Olga, plna podezření, se&nbsp;postavila od&nbsp;té&nbsp;chvíle do&nbsp;střehu; již nikdy se&nbsp;neprobírala citlivými prsty ve&nbsp;vlasech Osvaldových, nikdy mu&nbsp;nepoložila ruku kolem šíje a&nbsp;jala se&nbsp;ho&nbsp;hlídati zraky Argusovými<sup id="fnref:12"><a href="#fn:12" class="footnote-ref" role="doc-noteref">12</a></sup>, proniknuta nepokojem, snižujíc se&nbsp;až&nbsp;ke&nbsp;špehování, odhodlána nevydat dětství Osvaldova předčasným a&nbsp;hanebným zkušenostem. Často odběhla najednou od&nbsp;Mary, aby dohlédla za&nbsp;Osvaldem; byla na&nbsp;něho chladně přísná, čímž dosáhla jen toho, že&nbsp;jeho mladá láska se&nbsp;prolamovala odbojnou nenávistí. – A&nbsp;proč, ptala se&nbsp;nyní Olga sebe samé, ho&nbsp;vlastně hlídám? Co&nbsp;je&nbsp;mně, člověku cizímu, do&nbsp;toho, jakou lekci o&nbsp;životě mu&nbsp;dá&nbsp;Paulína či&nbsp;kterákoliv jiná? Proč mám se&nbsp;trápit nepokojem a&nbsp;vlastní přísností, která bolí mne víc než jeho? Sbohem, sbohem, Osvalde, neřeknu ti, že&nbsp;jsi mé&nbsp;drahé dítě, nepovím ti, jak jsem milovala tvou chlapeckou čistotu, líbeznější nad čistotu dívčí; nebudu tě&nbsp;již hlídat, otevři jen oči a&nbsp;náruč, abys chytil první příležitost, – nebudu tady, abych nad tebou zaplakala.</span></p>
          <p class="chunk" data-nb-ref-number="69" data-nb-words="167" data-nb-chars="976"><span class="idea" data-nb-ref-number="70" id="idea70" data-nb-words="167" data-nb-chars="976">A&nbsp;vy, paní hraběnko, přešla náhle Olga k&nbsp;ráznému účtování, jste podezírala mne. Špehovala jste mne při mých hodinách s&nbsp;Osvaldem; dala jste mi&nbsp;najevo, že&nbsp;„je pro něho lépe, aby byl ve&nbsp;společnosti pana Kennedyho“. Snad je&nbsp;pro něho také lépe, aby byl ve&nbsp;společnosti Paulíny; Paulína je&nbsp;vaše důvěrnice. Když onehdy v&nbsp;noci šel Osvald tajně s&nbsp;Kennedym na&nbsp;vydru, přišla jste do&nbsp;mého pokoje, musila jsem vám otevřít; hledala jste chlapce i&nbsp;pod mojí pokrývkou na&nbsp;posteli. Dobrá, paní hraběnko, je&nbsp;to&nbsp;vaše dítě; ale Paulínu posíláte k&nbsp;jeho lůžku, aby ho&nbsp;budila, Paulínu, ženu přes třicet let a&nbsp;zkaženou jako ďábel. Prohlížíte mé&nbsp;skříně a&nbsp;očicháváte moje zásuvky; pak mne pozvete k&nbsp;sobě do&nbsp;kočáru, abych vás bavila. Nabízíte mi&nbsp;švestky, ach díky, Madame, jste tak laskavá! Pokládáte-li mne za&nbsp;lehkou a&nbsp;zlodějku, pošlete mne od&nbsp;stolu, abych jedla v&nbsp;čeledníku, nebo ještě raději v&nbsp;prádelně; budu tam polykat kus chleba se&nbsp;slzami vzteku a&nbsp;pokoření, ale aspoň, aspoň se&nbsp;nebudu muset usmívat!</span></p>
          <p class="chunk" data-nb-ref-number="70" data-nb-words="4" data-nb-chars="24"><span class="idea" data-nb-ref-number="71" id="idea71" data-nb-words="4" data-nb-chars="24">– – „Neslyšíte, slečno?“</span></p>
          <p class="chunk" data-nb-ref-number="71" data-nb-words="4" data-nb-chars="27"><span class="idea" data-nb-ref-number="72" id="idea72" data-nb-words="4" data-nb-chars="27">„Pardon,“ zapálila se&nbsp;Olga.</span></p>
          <p class="chunk" data-nb-ref-number="72" data-nb-words="17" data-nb-chars="94"><span class="idea" data-nb-ref-number="73" id="idea73" data-nb-words="17" data-nb-chars="94">„Jste snad – trochu – nemocná?“ ptal se&nbsp;hrabě pohlížeje na&nbsp;ni&nbsp;upřeně. „Nemáte snad – horečku?“</span></p>
          <p class="chunk" data-nb-ref-number="73" data-nb-words="11" data-nb-chars="63"><span class="idea" data-nb-ref-number="74" id="idea74" data-nb-words="11" data-nb-chars="63">„Ne, pane hrabě,“ bránila se&nbsp;Olga spěšně. „Docela nic mi&nbsp;není.“</span></p>
          <p class="chunk" data-nb-ref-number="74" data-nb-words="10" data-nb-chars="62"><span class="idea" data-nb-ref-number="75" id="idea75" data-nb-words="10" data-nb-chars="62">„Tím lépe,“ pronášel hrabě zvolna. „Nemám rád lidi – nemocné.“</span></p>
          <p class="chunk" data-nb-ref-number="75" data-nb-words="79" data-nb-chars="452"><span class="idea" data-nb-ref-number="76" id="idea76" data-nb-words="79" data-nb-chars="452">Olžina odvaha se&nbsp;rázem sesula. Nejsem rostlá na&nbsp;tyhle lidi, cítila zoufale; nedovedu jim čelit. Bože, dej mi&nbsp;tu&nbsp;sílu, abych dala dnes výpověď! Bože, dej mi&nbsp;tu&nbsp;sílu! – Předem cítila hroznou trému, až&nbsp;o&nbsp;tom promluví s&nbsp;hrabětem. Zvedne jistě obočí a&nbsp;řekne: „Na hodinu, slečno? To&nbsp;se&nbsp;přece nedělá!“ – Co&nbsp;si&nbsp;jen vymyslím? Čím vyložím, že&nbsp;musím, musím domů, hned, na&nbsp;místě domů? Uteku, nepustí-li mne, určitě uteku! Plna strachu čekala Olga na&nbsp;příští chvíle.</span></p>
          <p class="chunk" data-nb-ref-number="76" data-nb-words="84" data-nb-chars="511"><span class="idea" data-nb-ref-number="77" id="idea77" data-nb-words="84" data-nb-chars="511">Rodina se&nbsp;zvedla od&nbsp;svačiny a&nbsp;usedla v&nbsp;sousedním salonu; hrabě a&nbsp;Kennedy kouřili, hraběnka se&nbsp;chopila nějakého vyšívání; čekalo se&nbsp;na&nbsp;odpolední poštu. Až&nbsp;děti odejdou, umínila si&nbsp;Olga, promluvím o&nbsp;tom. Zatím s&nbsp;tlukoucím srdcem nutila se&nbsp;mysliti na&nbsp;domov. Malovala si&nbsp;modrou zástěru maminčinu, nábytek nenatřený a&nbsp;vydrhnutý, otce bez kabátu, s&nbsp;dýmkou, jak čte s&nbsp;rozšafnou důkladností své noviny. Je&nbsp;to&nbsp;jediná záchrana, cítila s&nbsp;rostoucí úzkostí, nevydržím tu&nbsp;již ani den. Bože, v&nbsp;poslední chvíli, dej mi&nbsp;tu&nbsp;sílu!</span></p>
          <p class="chunk" data-nb-ref-number="77" data-nb-words="186" data-nb-chars="1113"><span class="idea" data-nb-ref-number="78" id="idea78" data-nb-words="186" data-nb-chars="1113">Paulína s&nbsp;očima sklopenýma přinesla poštu na&nbsp;stříbrném podnosu. Hrabě shrábl dopisy na&nbsp;klín; chtěl sebrat i&nbsp;poslední psaní ležící stranou, ale Paulína uctivě ucukla. „Pro slečnu,“ zašeptala. Ach, zdálky poznala Olga maminčino psaní, ubohou pomazanou obálku popsanou hrozným pravopisem, dopis, za&nbsp;který se&nbsp;vždy zastyděla, a&nbsp;který přece pak nosila na&nbsp;srdci. Začervenala se&nbsp;i&nbsp;dnes, – odpusť mi&nbsp;to, mami! Chvějícími se&nbsp;prsty vzala venkovské psaníčko, dojatě si&nbsp;přečetla adresu tak příliš důkladně napsanou, jako by&nbsp;svět byl zlý a&nbsp;nechtěl bez podrobného doporučení odevzdat dopis do&nbsp;pravých rukou tam daleko, mezi cizími lidmi, – a&nbsp;vtom jí&nbsp;spadl kámen ze&nbsp;srdce: Mami, jak jsi mi&nbsp;pomohla! Budu číst psaní, a&nbsp;najednou vykřiknu: že&nbsp;mi&nbsp;stůně tatínek, že&nbsp;nutně musím k&nbsp;němu, seberu se&nbsp;a&nbsp;ujedu, a&nbsp;nikdo mne nebude moci zdržovat; za&nbsp;týden pak napíšu, že&nbsp;musím zůstat doma, ať&nbsp;mi&nbsp;pošlou můj kufr za&nbsp;mnou. Tak je&nbsp;to&nbsp;nejlehčí, řekla si&nbsp;plna radosti. Jako každé ženě bylo jí&nbsp;patrně snazší pomoci si&nbsp;výmluvou než příčinami. Plna radosti roztrhávala obálku. Když vyňala psaní, bodlo ji&nbsp;prudce u&nbsp;srdce, zatajila dech a&nbsp;počala čísti:</span></p>
          <p class="chunk" data-nb-ref-number="78" data-nb-words="2" data-nb-chars="14"><span class="idea" data-nb-ref-number="79" id="idea79" data-nb-words="2" data-nb-chars="14"><em>Milá dceruško,</em></span></p>
          <p class="chunk" data-nb-ref-number="79" data-nb-words="75" data-nb-chars="368"><span class="idea" data-nb-ref-number="80" id="idea80" data-nb-words="75" data-nb-chars="368"><em>musím ti&nbsp;napsat smutnou zprávu že&nbsp;Tatinek se&nbsp;nám rostonal doktor řek že&nbsp;to&nbsp;je&nbsp;srce a&nbsp;že&nbsp;je&nbsp;slabej a&nbsp;nohy má&nbsp;spuchlý už&nbsp;chodit nemože Doktor řek že&nbsp;Ho&nbsp;nic nemá rozčílovat řek Doktor nesmíš si&nbsp;nařikat až&nbsp;nám budeš psát Tatinek se&nbsp;tim trápí a&nbsp;žhere to&nbsp;nedělej a&nbsp;piš že&nbsp;se&nbsp;máš dobře abi aspoň moch bejt bezstarosti Viš jak tě&nbsp;má&nbsp;rád a&nbsp;že&nbsp;seš na&nbsp;dobrým místě Zaplať PánBůh.</em></span></p>
          <p class="chunk" data-nb-ref-number="80" data-nb-words="66" data-nb-chars="321"><span class="idea" data-nb-ref-number="81" id="idea81" data-nb-words="66" data-nb-chars="321"><em>Pomodli se&nbsp;za&nbsp;našeho Tatinka a&nbsp;nejezdi sem je&nbsp;to&nbsp;kraj Světa Peníze sme dostali děkujem Ti&nbsp;mockrát je&nbsp;nám moc Zle co&nbsp;Tatinek leži Frantik mu&nbsp;ukrad hodinky nesmíme mu&nbsp;to&nbsp;říct to&nbsp;by&nbsp;Ho&nbsp;zabilo řekli sme že&nbsp;se&nbsp;skazili že&nbsp;sou u&nbsp;hodinaře Porád se&nbsp;na&nbsp;ně&nbsp;ptá kdy už&nbsp;je&nbsp;spraví že&nbsp;ani neví kolik je&nbsp;hodin ani plakat před Nim nemožu.</em></span></p>
          <p class="chunk" data-nb-ref-number="81" data-nb-words="57" data-nb-chars="275"><span class="idea" data-nb-ref-number="82" id="idea82" data-nb-words="57" data-nb-chars="275"><em>Milá ceruško musím ti&nbsp;napsat a&nbsp;bis děkovala Pánu Bohu že&nbsp;máš to&nbsp;krásný místo Modli se&nbsp;za&nbsp;Pány a&nbsp;sluš im&nbsp;věrně nad takový Místo neni jak se&nbsp;tam najíš to&nbsp;je&nbsp;pro tvý Zdravý seš slabá vprsou a&nbsp;něco nám pošleš každej měsíc ceruško děkujem ti&nbsp;za&nbsp;to&nbsp;Pán Bůh tě&nbsp;odmění za&nbsp;tvý Rodiče.</em></span></p>
          <p class="chunk" data-nb-ref-number="82" data-nb-words="32" data-nb-chars="175"><span class="idea" data-nb-ref-number="83" id="idea83" data-nb-words="32" data-nb-chars="175"><em>Vaš si&nbsp;Pánu dyž im&nbsp;budeš sloužit mnoho let tak tě&nbsp;zaopatřej nadosmrti to&nbsp;máš jako Ouřad nedej na&nbsp;sebe dopustit Pozdravuj Pány odemně s&nbsp;Tatinkem to&nbsp;je&nbsp;špatný schází jako svíce.</em></span></p>
          <p class="chunk" data-nb-ref-number="83" data-nb-words="7" data-nb-chars="36"><em><span class="idea" data-nb-ref-number="84" id="idea84" data-nb-words="4" data-nb-chars="19">Zdravý tě&nbsp;Tvá Matka<br></span>
<span class="idea" data-nb-ref-number="85" id="idea85" data-nb-words="3" data-nb-chars="17">Kostelec čís. 37.</span></em></p>
          <p class="chunk" data-nb-ref-number="84" data-nb-words="18" data-nb-chars="111"><span class="idea" data-nb-ref-number="86" id="idea86" data-nb-words="18" data-nb-chars="111">Hrabě přestal číst své dopisy a&nbsp;vytřeštil oči na&nbsp;Olgu. „Slečno, vám není dobře,“ vykřikl se&nbsp;skutečným zděšením.</span></p>
          <p class="chunk" data-nb-ref-number="85" data-nb-words="16" data-nb-chars="91"><span class="idea" data-nb-ref-number="87" id="idea87" data-nb-words="16" data-nb-chars="91">Olga vstala jako bezduchá a&nbsp;tiskla si&nbsp;ruce ke&nbsp;spánkům. „Jen – hlava, pane hrabě,“ vydechla.</span></p>
          <p class="chunk" data-nb-ref-number="86" data-nb-words="21" data-nb-chars="138"><span class="idea" data-nb-ref-number="88" id="idea88" data-nb-words="21" data-nb-chars="138">„Jděte si&nbsp;hned lehnout, slečno, hned si&nbsp;jděte lehnout,“ křikl hrabě příkře a&nbsp;znepokojeně. Olga se&nbsp;mechanicky poklonila a&nbsp;pomalu odcházela.</span></p>
          <p class="chunk" data-nb-ref-number="87" data-nb-words="27" data-nb-chars="160"><span class="idea" data-nb-ref-number="89" id="idea89" data-nb-words="27" data-nb-chars="160">Hrabě tázavě se&nbsp;ohlédl na&nbsp;svou choť; ta&nbsp;pokrčila rameny a&nbsp;řekla ostře: „Oswald, gerade sitzen!“<sup id="fnref:13"><a href="#fn:13" class="footnote-ref" role="doc-noteref">13</a></sup> Pan Kennedy kouřil a&nbsp;díval se&nbsp;do&nbsp;stropu. Bylo rozladěné ticho.</span></p>
          <p class="chunk" data-nb-ref-number="88" data-nb-words="18" data-nb-chars="115"><span class="idea" data-nb-ref-number="90" id="idea90" data-nb-words="18" data-nb-chars="115">Hraběnka šila svírajíc rty. Po&nbsp;chvíli zazvonila, objevila se&nbsp;Paulína. „Paulíno, kam šla slečna?“ ptala se&nbsp;půl ústy.</span></p>
          <p class="chunk" data-nb-ref-number="89" data-nb-words="10" data-nb-chars="70"><span class="idea" data-nb-ref-number="91" id="idea91" data-nb-words="10" data-nb-chars="70">„Do svého pokoje, hraběcí milosti,“ odpovědělo děvče; „zamkla se&nbsp;tam.“</span></p>
          <p class="chunk" data-nb-ref-number="90" data-nb-words="2" data-nb-chars="17"><span class="idea" data-nb-ref-number="92" id="idea92" data-nb-words="2" data-nb-chars="17">„Dejte zapřahat.“</span></p>
          <p class="chunk" data-nb-ref-number="91" data-nb-words="12" data-nb-chars="73"><span class="idea" data-nb-ref-number="93" id="idea93" data-nb-words="12" data-nb-chars="73">Na&nbsp;písku nádvoří zašuměla kola kočáru, kočí vyvedl koně a&nbsp;zapínal řemení.</span></p>
          <p class="chunk" data-nb-ref-number="92" data-nb-words="7" data-nb-chars="45"><span class="idea" data-nb-ref-number="94" id="idea94" data-nb-words="7" data-nb-chars="45">„Papa, soll ich reiten?“<sup id="fnref:14"><a href="#fn:14" class="footnote-ref" role="doc-noteref">14</a></sup> osmělil se&nbsp;Osvald.</span></p>
          <p class="chunk" data-nb-ref-number="93" data-nb-words="19" data-nb-chars="126"><span class="idea" data-nb-ref-number="95" id="idea95" data-nb-words="19" data-nb-chars="126">„Ja,“ kývl hrabě, hledě strnule nikam. Hraběnka vrhla na&nbsp;něho pohled zkoumavý a&nbsp;nepřátelský. „Wirst du&nbsp;mitfahren?“<sup id="fnref:15"><a href="#fn:15" class="footnote-ref" role="doc-noteref">15</a></sup> ptala se.</span></p>
          <p class="chunk" data-nb-ref-number="94" data-nb-words="3" data-nb-chars="24"><span class="idea" data-nb-ref-number="96" id="idea96" data-nb-words="3" data-nb-chars="24">„Nein,“ řekl nepřítomně.</span></p>
          <p class="chunk" data-nb-ref-number="95" data-nb-words="34" data-nb-chars="213"><span class="idea" data-nb-ref-number="97" id="idea97" data-nb-words="34" data-nb-chars="213">Štolba vyvedl jízdní koně a&nbsp;sedlal je. Kennedyho kůň tančil po&nbsp;celém dvoře, než si&nbsp;ráčil nechat dáti sedlo, zatímco polokrevný valach Osvaldův mírně a&nbsp;moudře hrabal nohou, pohlížeje smutným okem na&nbsp;vlastní kopyto.</span></p>
          <p class="chunk" data-nb-ref-number="96" data-nb-words="69" data-nb-chars="415"><span class="idea" data-nb-ref-number="98" id="idea98" data-nb-words="69" data-nb-chars="415">Rodina vyšla na&nbsp;dvůr. Osvald, pěkný jezdec, se&nbsp;hned vyšvihl na&nbsp;svého koně a&nbsp;nezdržel se, aby nepohlédl nahoru k&nbsp;oknu Olgy, jež mu&nbsp;tak často kynula rukou, když vyjížděl. Okno bylo prázdné. Hraběnka těžce vystoupila do&nbsp;kočáru. „Mary,“ hodila za&nbsp;sebe. Malá Mary se&nbsp;ušklíbla nechutí a&nbsp;vstoupila do&nbsp;kočáru. Hraběnka ještě váhala. „Paulíno,“ zavolala k&nbsp;sobě komornou, „podívej se, co&nbsp;dělá slečna Olga. Ale ať&nbsp;tě&nbsp;neslyší.“</span></p>
          <p class="chunk" data-nb-ref-number="97" data-nb-words="39" data-nb-chars="253"><span class="idea" data-nb-ref-number="99" id="idea99" data-nb-words="39" data-nb-chars="253">Mister Kennedy odhodil cigaretu, jedním skokem byl koni v&nbsp;sedle a&nbsp;stiskl kolena. Kůň vyrazil tryskem, bouří zahřměla kopyta po&nbsp;prknech průjezdu a&nbsp;jiskřivě zatřeskla na&nbsp;dlážděném předzámčí. „Halloo, Mister Kennedy,“ křičel dětsky Osvald a&nbsp;hnal se&nbsp;za&nbsp;ním.</span></p>
          <p class="chunk" data-nb-ref-number="98" data-nb-words="38" data-nb-chars="247"><span class="idea" data-nb-ref-number="100" id="idea100" data-nb-words="38" data-nb-chars="247">Paulína seběhla, ruce v&nbsp;kapsách bílé zástěrky. „Hraběcí milosti,“ hlásila důvěrně, „slečna Olga si&nbsp;věší šaty do&nbsp;skříně a&nbsp;skládá prádlo do&nbsp;prádelníku.“ Hraběnka pokynula. „Jeď,“ křikla na&nbsp;kočího. Kočár se&nbsp;rozjel, starý hrabě pozdravil a&nbsp;zůstal sám.</span></p>
          <p class="chunk" data-nb-ref-number="99" data-nb-words="108" data-nb-chars="653"><span class="idea" data-nb-ref-number="101" id="idea101" data-nb-words="108" data-nb-chars="653">Sedl si&nbsp;na&nbsp;lavici pod arkádou, hůl mezi koleny, a&nbsp;zle, opuštěně výřil<sup id="fnref:16"><a href="#fn:16" class="footnote-ref" role="doc-noteref">16</a></sup> do&nbsp;dvora. Seděl tak půl hodiny; konečně vstal a&nbsp;tvrdě dupaje ochrnutýma nohama šel do&nbsp;salonu. Usedl do&nbsp;lenošky nad partií šachu, kterou rozehrál včera s&nbsp;Olgou a&nbsp;jež zůstala nedokončena. Uvažoval o&nbsp;situaci, byl zřejmě v&nbsp;nevýhodě; Olga vysunula koně a&nbsp;hrozila útokem. Skloněn nad destičkou hleděl vytušit její plán; nalezl pěknou myšlenku, z&nbsp;níž mu&nbsp;kouká porážka, a&nbsp;pořádná. Tu&nbsp;tedy se&nbsp;zvedl, a&nbsp;vzpřímen, lomoze holí šel nahoru, do&nbsp;hostinského křídla. Před Olžiným pokojem se&nbsp;zastavil. Bylo tam ticho, přímo strašné ticho, nic se&nbsp;nehnulo. Konečně zaklepal: „Slečno Olgo, jak je&nbsp;vám?“</span></p>
          <p class="chunk" data-nb-ref-number="100" data-nb-words="14" data-nb-chars="95"><span class="idea" data-nb-ref-number="102" id="idea102" data-nb-words="14" data-nb-chars="95">Chvilku ticho. „Už líp, děkuji,“ ozvala se&nbsp;Olga stísněným hlasem. „Poroučíte něco, pane hrabě?“</span></p>
          <p class="chunk" data-nb-ref-number="101" data-nb-words="33" data-nb-chars="166"><span class="idea" data-nb-ref-number="103" id="idea103" data-nb-words="33" data-nb-chars="166">„Ne, ne, jen ležte.“ A&nbsp;náhle, jako by&nbsp;se&nbsp;mu&nbsp;zdálo, že&nbsp;řekl příliš mnoho, a&nbsp;aby to&nbsp;zase zkazil, dodal: „Abyste zítra už&nbsp;zas mohla učit.“ A&nbsp;hřmotně se&nbsp;vracel do&nbsp;salonu.</span></p>
          <p class="chunk" data-nb-ref-number="102" data-nb-words="12" data-nb-chars="84"><span class="idea" data-nb-ref-number="104" id="idea104" data-nb-words="12" data-nb-chars="84">Zůstat maličko déle, byl by&nbsp;slyšel slabé zasténání, zahajující nekonečný tichý pláč.</span></p>
          <p class="chunk" data-nb-ref-number="103" data-nb-words="58" data-nb-chars="353"><span class="idea" data-nb-ref-number="105" id="idea105" data-nb-words="58" data-nb-chars="353">Dlouhé, předlouhé jsou hodiny osamoceného. Konečně navrací se&nbsp;kočár, uhřáté koně provádějí po&nbsp;dvoře, z&nbsp;kuchyně řinčí chvat jako vždy, jako každého dne. O&nbsp;půl osmé zvoní gong k&nbsp;večeři. Všichni se&nbsp;sejdou, ale Olga schází. Chvíli všichni dělají, jako by&nbsp;toho nepozorovali, až&nbsp;posléze starý hrabě zvedne obočí a&nbsp;ptá se&nbsp;udiven: „Was, die Olga kommt nicht?“<sup id="fnref:17"><a href="#fn:17" class="footnote-ref" role="doc-noteref">17</a></sup></span></p>
          <p class="chunk" data-nb-ref-number="104" data-nb-words="21" data-nb-chars="121"><span class="idea" data-nb-ref-number="106" id="idea106" data-nb-words="21" data-nb-chars="121">Hraběnka střelí po&nbsp;něm očima a&nbsp;mlčí. Teprve po&nbsp;hezky dlouhé chvíli zavolá Paulínu: „Zeptej se&nbsp;slečny Olgy, co&nbsp;chce jíst.“</span></p>
          <p class="chunk" data-nb-ref-number="105" data-nb-words="29" data-nb-chars="171"><span class="idea" data-nb-ref-number="107" id="idea107" data-nb-words="29" data-nb-chars="171">Za&nbsp;okamžik je&nbsp;Paulína tu: „Hraběcí milosti, slečna Olga nechá děkovat, ale že&nbsp;nemá hlad a&nbsp;že&nbsp;zítra vstane.“ Hraběnka zavrtí trochu hlavou; je&nbsp;v&nbsp;tom více než nespokojenost.</span></p>
          <p class="chunk" data-nb-ref-number="106" data-nb-words="30" data-nb-chars="179"><span class="idea" data-nb-ref-number="108" id="idea108" data-nb-words="30" data-nb-chars="179">Osvald se&nbsp;sotva porýpá v&nbsp;jídle a&nbsp;vrhá prosebné pohledy na&nbsp;pana Kennedyho, aby ho&nbsp;brzo, co&nbsp;nejdříve po&nbsp;jídle zachránil někam ven; ale Mister Kennedy, jako obyčejně, nechce rozumět.</span></p>
          <p class="chunk" data-nb-ref-number="107" data-nb-words="40" data-nb-chars="247"><span class="idea" data-nb-ref-number="109" id="idea109" data-nb-words="40" data-nb-chars="247">Zatím se&nbsp;snáší šero, večer milostivý pro unavené lidi, bezhraničný pro lidi nešťastné. Bylo světlo, pohaslo, udělala se&nbsp;noc; nevíš ani, kdy nastala tato tma, jež tě&nbsp;dusí a&nbsp;svírá; tma, propast přehluboká, na&nbsp;jejímž dně se&nbsp;rozrývá lidské zoufalství.</span></p>
          <p class="chunk" data-nb-ref-number="108" data-nb-words="54" data-nb-chars="332"><span class="idea" data-nb-ref-number="110" id="idea110" data-nb-words="54" data-nb-chars="332">Ty&nbsp;to&nbsp;víš, tichá noci, která nasloucháš dechu spících a&nbsp;sténání nemocných, neboť pozorně jsi naslouchala slabému, palčivému dechu dívky, jež dlouho plakala a&nbsp;nyní už&nbsp;nepláče; tys přiložila ucho k&nbsp;jejímu srdci a&nbsp;těžce jsi sevřela její hrdlo uložené v&nbsp;rozcuchaném vlase. Tys slyšela nářek dušený v&nbsp;podušce a&nbsp;pak ticho ještě hroznější.</span></p>
          <p class="chunk" data-nb-ref-number="109" data-nb-words="50" data-nb-chars="312"><span class="idea" data-nb-ref-number="111" id="idea111" data-nb-words="50" data-nb-chars="312">Ty&nbsp;to&nbsp;víš, němá noci, která jsi slyšela tichnout celý zámek, patro za&nbsp;patrem, ložnici za&nbsp;ložnicí, a&nbsp;která jsi horkými prsty zaškrtila milostný skřek ženy v&nbsp;zákoutí schodiště. Tys půjčila ozvěnu krokům mladého muže, který s&nbsp;vlasy mokrými koupelí, tichounce si&nbsp;hvízdaje, jde poslední spát po&nbsp;dlouhé zámecké chodbě.</span></p>
          <p class="chunk" data-nb-ref-number="110" data-nb-words="40" data-nb-chars="246"><span class="idea" data-nb-ref-number="112" id="idea112" data-nb-words="40" data-nb-chars="246">Temná noci, tys viděla, jak dívka umdlená pláčem se&nbsp;zatřásla při zvuku těch mladých kroků. Tys viděla, jak vyskočila z&nbsp;postele jako vymrštěna slepou silou, odhodila vlasy z&nbsp;rozpáleného čela a&nbsp;vrhajíc se&nbsp;ke&nbsp;dveřím, odemkla je&nbsp;a&nbsp;nechala pootevřeny.</span></p>
          <p class="chunk" data-nb-ref-number="111" data-nb-words="15" data-nb-chars="88"><span class="idea" data-nb-ref-number="113" id="idea113" data-nb-words="15" data-nb-chars="88">Pak znovu na&nbsp;palčivém loži strnula v&nbsp;děsném čekání jako člověk, kterému již není pomoci.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="112" data-nb-words="10" data-nb-chars="49"><span class="idea" data-nb-ref-number="114" id="idea114" data-nb-words="10" data-nb-chars="49"><p>Mary, jak se&nbsp;daří? Pěkně jsi hrála! <em>Pozn. red</em>. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="113" data-nb-words="17" data-nb-chars="80"><span class="idea" data-nb-ref-number="115" id="idea115" data-nb-words="17" data-nb-chars="80"><p>Máš talent, … ty&nbsp;jsi tak chytrá! Pověz, co&nbsp;by&nbsp;ti&nbsp;měl papa darovat? <em>Pozn. red.</em> <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="114" data-nb-words="9" data-nb-chars="48"><span class="idea" data-nb-ref-number="116" id="idea116" data-nb-words="9" data-nb-chars="48"><p>Nechtěla bych mít jen tolik hodin. <em>Pozn. red.</em> <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="115" data-nb-words="11" data-nb-chars="52"><span class="idea" data-nb-ref-number="117" id="idea117" data-nb-words="11" data-nb-chars="52"><p>No&nbsp;no, přirozeně … ne, jak jsi chytrá! <em>Pozn. red.</em> <a href="#fnref:4" class="footnote-backref" role="doc-backlink">↩︎</a></p></span></li>
            <li id="fn:5" role="doc-endnote" class="chunk" data-nb-ref-number="116" data-nb-words="8" data-nb-chars="37"><span class="idea" data-nb-ref-number="118" id="idea118" data-nb-words="8" data-nb-chars="37"><p>Ano, mé&nbsp;dítě, to&nbsp;můžeš. <em>Pozn. red.</em> <a href="#fnref:5" class="footnote-backref" role="doc-backlink">↩︎</a></p></span></li>
            <li id="fn:6" role="doc-endnote" class="chunk" data-nb-ref-number="117" data-nb-words="7" data-nb-chars="28"><span class="idea" data-nb-ref-number="119" id="idea119" data-nb-words="7" data-nb-chars="28"><p>A, to&nbsp;jste vy. <em>Pozn. red.</em> <a href="#fnref:6" class="footnote-backref" role="doc-backlink">↩︎</a></p></span></li>
            <li id="fn:7" role="doc-endnote" class="chunk" data-nb-ref-number="118" data-nb-words="6" data-nb-chars="33"><span class="idea" data-nb-ref-number="120" id="idea120" data-nb-words="6" data-nb-chars="33"><p>Ano, paní hraběnko. <em>Pozn. red.</em> <a href="#fnref:7" class="footnote-backref" role="doc-backlink">↩︎</a></p></span></li>
            <li id="fn:8" role="doc-endnote" class="chunk" data-nb-ref-number="119" data-nb-words="8" data-nb-chars="43"><span class="idea" data-nb-ref-number="121" id="idea121" data-nb-words="8" data-nb-chars="43"><p>Snad nečekáte, že&nbsp;se&nbsp;omluvím? <em>Pozn. red.</em> <a href="#fnref:8" class="footnote-backref" role="doc-backlink">↩︎</a></p></span></li>
            <li id="fn:9" role="doc-endnote" class="chunk" data-nb-ref-number="120" data-nb-words="12" data-nb-chars="61"><span class="idea" data-nb-ref-number="122" id="idea122" data-nb-words="12" data-nb-chars="61"><p>Nuže, není tedy důvod, abyste mi&nbsp;stála v&nbsp;cestě. <em>Pozn. red.</em> <a href="#fnref:9" class="footnote-backref" role="doc-backlink">↩︎</a></p></span></li>
            <li id="fn:10" role="doc-endnote" class="chunk" data-nb-ref-number="121" data-nb-words="7" data-nb-chars="41"><span class="idea" data-nb-ref-number="123" id="idea123" data-nb-words="7" data-nb-chars="41"><p>Vezměte si&nbsp;švestky, slečno. <em>Pozn. red.</em> <a href="#fnref:10" class="footnote-backref" role="doc-backlink">↩︎</a></p></span></li>
            <li id="fn:11" role="doc-endnote" class="chunk" data-nb-ref-number="122" data-nb-words="7" data-nb-chars="41"><span class="idea" data-nb-ref-number="124" id="idea124" data-nb-words="7" data-nb-chars="41"><p>Díky, díky, paní hraběnko.“ <em>Pozn. red.</em> <a href="#fnref:11" class="footnote-backref" role="doc-backlink">↩︎</a></p></span></li>
            <li id="fn:12" role="doc-endnote" class="chunk" data-nb-ref-number="123" data-nb-words="15" data-nb-chars="79"><span class="idea" data-nb-ref-number="125" id="idea125" data-nb-words="15" data-nb-chars="79"><p>Bájný obr Argus (Argos) měl mnoho očí, z&nbsp;nichž jedno stále bdělo. <em>Pozn. red.</em> <a href="#fnref:12" class="footnote-backref" role="doc-backlink">↩︎</a></p></span></li>
            <li id="fn:13" role="doc-endnote" class="chunk" data-nb-ref-number="124" data-nb-words="6" data-nb-chars="26"><span class="idea" data-nb-ref-number="126" id="idea126" data-nb-words="6" data-nb-chars="26"><p>… seď rovně! <em>Pozn. red.</em> <a href="#fnref:13" class="footnote-backref" role="doc-backlink">↩︎</a></p></span></li>
            <li id="fn:14" role="doc-endnote" class="chunk" data-nb-ref-number="125" data-nb-words="6" data-nb-chars="29"><span class="idea" data-nb-ref-number="127" id="idea127" data-nb-words="6" data-nb-chars="29"><p>Mohu se&nbsp;projet? <em>Pozn. red.</em> <a href="#fnref:14" class="footnote-backref" role="doc-backlink">↩︎</a></p></span></li>
            <li id="fn:15" role="doc-endnote" class="chunk" data-nb-ref-number="126" data-nb-words="6" data-nb-chars="29"><span class="idea" data-nb-ref-number="128" id="idea128" data-nb-words="6" data-nb-chars="29"><p>Pojedeš s&nbsp;námi? <em>Pozn. red.</em> <a href="#fnref:15" class="footnote-backref" role="doc-backlink">↩︎</a></p></span></li>
            <li id="fn:16" role="doc-endnote" class="chunk" data-nb-ref-number="127" data-nb-words="6" data-nb-chars="29"><span class="idea" data-nb-ref-number="129" id="idea129" data-nb-words="6" data-nb-chars="29"><p>Výřit – vejrat. <em>Pozn. red.</em> <a href="#fnref:16" class="footnote-backref" role="doc-backlink">↩︎</a></p></span></li>
            <li id="fn:17" role="doc-endnote" class="chunk" data-nb-ref-number="128" data-nb-words="6" data-nb-chars="29"><span class="idea" data-nb-ref-number="130" id="idea130" data-nb-words="6" data-nb-chars="29"><p>Co, Olga nejde? <em>Pozn. red.</em> <a href="#fnref:17" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./trapne_povidky_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>